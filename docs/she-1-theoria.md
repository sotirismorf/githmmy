# Ερωτήσεις Θεωρίας

Αυτή η σελίδα είναι βασισμένη στην δουλειά που έχουν κάνει οι: Nikos313, Arcade,
25thOfMarch, Sarge

Μπορείς να κατεβάσεις το original αρχείο [από
εδώ](https://www.thmmy.gr/smf/index.php?action=tpmod;dl=item6713)

## 1. Γενικές Ερωτήσεις

1\. **Ποια είναι η παραδοσιακή δομή ενός Συστήματος Ηλεκτρικής Ενέργειας;**

- Μονάδες Παραγωγής
- Συστήματα Μεταφοράς Υψηλής Τάσης (ΥΤ) και Υπερυψηλής Τάσης (ΥΥΤ)
- Συστήματα Διανομής Μέσης Τάσης (ΜΤ) και Χαμηλής Τάσης (ΧΤ)
- Καταναλωτές

2\. **Ποια είναι η σύγχρονη δομή ενός Συστήματος Ηλεκτρικής Ενέργειας;**

- Διανεμημένη παραγωγή ηλεκτρικής ενέργειας: Μικρές μονάδες παραγωγής που
  συνδέονται στο δίκτυο διανομής ηλεκτρικής ενέργειας ΜΤ και ΧΤ.
- Μεγαλύτερη εκμετάλλευση ανανεώσιμων πηγών ενέργειας.
- Συστήματα αποθήκευσης
- Ηλεκτρική κίνηση

3\. **Ποιες είναι οι βασικές απαραίτητες προϋποθέσεις για την παραγωγή
ηλεκτρικής ενέργειας;**

- Μια πηγή ενέργειας
- Μια μέθοδος μετατροπής της παραπάνω ενέργειας σε ηλεκτρική

4\. **Ποια είναι τα πλεονεκτήματα χρήσης μεγεθών ανά μονάδα (per unit) στην
ανάλυση σύνθετων συστημάτων ηλεκτρικής ενέργειας;**

- Επειδή οι διάφορες συσκευές που χρησιμοποιούνται στα ενεργειακά συστήματα
  ποικίλουν σε μεγέθη, γίνεται ξεκάθαρη η φυσική συσχέτιση των μεγεθών αυτών.
- Δεν υπάρχει σύγχυση μεταξύ φασικών και πολικών τάσεων, μονοφασικής και
  τριφασικής ισχύος και χρήση του συντελεστή $\sqrt{3}$.
- Διευκολύνεται ο υπολογισμός δικτύων που περιλαμβάνουν πολλούς μετασχηματιστές.
- Διευκολύνεται ο έλεγχος των αποτελεσμάτων πράξεων (τάσεις του δικτύου εκτός
  από τις ΗΕΔ των γεννητριών είναι περίπου ίσες με την μονάδα).
- Προσφέρεται η χρήση μεγεθών pu για την χρήση σε υπολογιστικά συστήματα, καθώς
  αποφεύγονται μεγάλες διασπορές στις τάξεις μεγεθών.

5\. **Ποια μειονεκτήματα των μονοφασικών AC οδήγησαν ιστορικά στην ανάγκη για
την δημιουργία τριφασικών AC συστημάτων ηλεκτρικής ενέργειας;**

Τα τριφασικά κυκλώματα έχουν την ιδιότητα να προσφέρουν σταθερή μη χρονικά
μεταβαλλόμενη ισχύ σε συμμετρικά τριφασικό φορτίο. Αυτό βοηθάει στην εκκίνηση
και ομαλή λειτουργία των κινητήρων. Για αυτό το λόγο υπήρξε ιστορικά η ανάγκη
δημιουργίας τους, σε αντίθεση με τα μονοφασικά με τα οποία υπήρχε πρόβλημα στην
εκκίνηση των κινητήρων.

## 2. Παραγωγή Ηλεκτρικής Ισχύος

### 2.Α. Ατμοηλεκτρικοί και Αεριοστροβολικοί Σταθμοί Παραγωγής Ηλεκτρικής
Ενέργειας

6\. **Ποιες είναι οι περιβαλλοντικές επιπτώσεις από την λειτουργία
ατμοστροβιλικού σταθμού παραγωγής ηλεκτρικής ενέργειας (ΣΠΗΕ) με καύσιμο τον
λιγνίτη; Ποιες από αυτές δεν υπάρχουν σε έναν αεριοστροβιλικό ΣΠΗΕ; Ποια είναι
τα συνηθέστερα καύσιμα αυτών;**

Οι περιβαλλοντικές επιπτώσεις από την λειτουργία ενός αεριοστροβιλικού σταθμού
(ΑΗΣ) με λιγνίτη είναι:

- Ατμοσφαιρικοί ρύποι, όπως οξείδια του θείου (το SO2 όταν ενωθεί με τους
  υδρατμούς της ατμοσφαιρικής υγρασίας προκαλεί όξινη βροχή), και το άζωτο
  (τοξικά αέρια, συμβάλλουν στην όξινη βροχή και την παραγωγή όζοντος).
- Το διοξείδιο του άνθρακα, το οποίο είναι υπεύθυνο για το φαινόμενο του
  θερμοκηπίου και
- Τα στερεά απόβλητα (ιπτάμενη τέφρα), υπάρχει στα καυσαέρια και προκαλεί
  σοβαρότατη ρύπανση αν απελευθερωθεί στην ατμόσφαιρα. Τέλος, λόγω των υψηλών
  απαιτήσεων ψύξης έχουμε σημαντικά θερμικά απόβλητα με αποτέλεσμα επιπτώσεις σε
  γειτονικά υδάτινα αποθέματα. Ένας αεριοστροβιλικός σταθμός:
- Έχει εκπομπές διοξειδίου του αζώτου (N),
- Δεν έχει εκπομπές οξειδίων του θείου (SO2),
- Έχει σημαντικά μικρές εκπομπές CO2 για το ίδιο θερμικό φορτίο και
- Μηδενικές απαιτήσεις ψύξης.

Τα συνηθέστερα καύσιμα είναι, για τους ΑΗΣ, ο λιγνίτης, το φυσικό αέριο, το
πετρέλαιο και η βιομάζα, ενώ για τους αεριοστροβιλικούς το φυσικό αέριο και το
πετρέλαιο.

7\. **Ποιοι παράγοντες καθορίζουν την τοποθεσία ανέγερσης ενός ΑΗΣ και ενός
σταθμού συνδυασμένου κύκλου;**

Για την τοποθέτηση ενός ΑΗΣ:

Θέλουμε να βρίσκεται κοντά στο σημείο όπου είναι διαθέσιμη η πρωτογενής ενέργεια
και κοντά σε τόπους όπου υπάρχει διαθέσιμο ψυκτικό μέσο.

Ειδικά για την τοποθέτηση πετρελαϊκών σταθμών θέλουμε να βρίσκεται όσο πιο κοντά
στην κατανάλωση (στην Ελλάδα μόνο στα νησιά).

Για την τοποθέτηση ενός σταθμού συνδυασμένου κύκλου:

Ο σταθμός συνδυασμένου κύκλου λειτουργεί συνήθως με φυσικό αέριο, λόγω της
πρώτης βαθμίδας, και χρειάζεται η ψύξη τους, λόγω της δεύτερης βαθμίδας, βεβαία
σε μικρότερο βαθμό από έναν ΑΗΣ. Άρα, η θέση του μπορεί να είναι οπουδήποτε
υπάρχει δίκτυο αερίου.

Για λόγους εκμετάλλευσης της παραγόμενης ενέργειας, η βέλτιστη θέση ενός τέτοιου
σταθμού είναι κοντά στην κατανάλωση, καθώς η επιβάρυνση του κόστους της kWh από
την μεταφορά των υγρών καυσίμων είναι μικρή, αλλά και εξοικονομεί κανείς από το
κόστος των εγκαταστάσεων μεταφοράς και από τον περιορισμό των απώλειών
μεταφοράς. Αυτό είναι εφικτό πλέον, καθώς ένας τέτοιος σταθμός δεν προκαλεί
σημαντικές περιβαλλοντικές επιβαρύνσεις.

8\. **Ποιες λύσεις μπορούμε να εφαρμόσουμε για την αντιμετώπιση του προβλήματος
της μικρής απόδοσης των αεριοστροβιλικών ΣΠΗΕ;**

 Καθώς τα αεριοστροβιλικά ΣΠΗΕ έχουν μικρή απόδοση μπορούμε:
 
 - Να δημιουργήσουμε μονάδες που χρησιμοποιούν αεριοστρόβιλους και
   ατμοστρόβιλους σε συνδυασμένο κύκλο. Έτσι, γίνεται καλύτερη εκμετάλλευση της
   θερμικής ενέργειας από την καύση, με συνέπεια, την αύξηση του συντελεστή
   απόδοσης από 20-28% σε 42-55%.
 - Να δημιουργήσουμε συστήματα συμπαραγωγής ηλεκτρισμού-θερμότητας – ΣΗΘ
   (combined heat and power). Ο εναλλάκτης θερμότητας θα εκμεταλλεύεται την
   απόβλητη θερμότητα των καυσαερίων, ενός αεριοστροβιλικού ΣΠΗΕ, και θα παράγει
   ατμό ή ζεστό νερό για τις θερμικές ανάγκες της βιομηχανικής μονάδας ή για
   εφαρμογές θέρμανσης.

9\. **Ποια είναι τα πλεονεκτήματα των αεριοστροβιλικών σταθμών σε σχέση με τους
ΑΗΣ; Πλεονεκτήματα αεριοστροβιλικών σε σχέση με ΑΗΣ:**

- Μικρό κόστος κεφαλαίου (απλές μονάδες)
- Μικρότερες απαιτήσεις χώρου
- Χαμηλό κόστος συντήρησης
- Μικρές απαιτήσεις σε ψυκτικό νερό
- Δυνατότητα αυτοματοποιημένης λειτουργίας
- Απλή και γρήγορη εκκίνηση
- Εύκολη και γρήγορη ρύθμιση ισχύος

### 2.Β. Ρύπανση του περιβάλλοντος από τα ΣΗΕ

10\. **Για ποιους λόγους η συμπαραγωγή θεωρείται μέθοδος που συμβάλλει στην
προστασία του περιβάλλοντος ανεξαρτήτως καυσίμου;**

Συμπαραγωγή ονομάζουμε την συνδυασμένη παραγωγή ηλεκτρικής και θερμικής
ενέργειας από την ίδια αρχική πηγή ενέργειας. Με τη συμπαραγωγή μειώνεται
σημαντικά η συνολική κατανάλωση καυσίμων και τελικά, μειώνεται και η εκπομπή των
ρύπων. Επιπλέον, τα μεγάλα ποσά θερμότητας, αντί να αποβάλλονται στο περιβάλλον,
καθίστανται εκμεταλλεύσιμα, αυξάνοντας παράλληλα, την απόδοση τέτοιων σταθμών.
Έτσι, ενώ οι συμβατικοί σταθμοί ηλεκτροπαραγωγής έχουν βαθμό απόδοσης 30-45%, ο
βαθμός απόδοσης των συστημάτων συμπαραγωγής φτάνει στο 80-85%.

11\. **Με ποιους τρόπους μπορούμε να μειώσουμε τις περιβαλλοντικές επιπτώσεις
μιας μονάδας παραγωγής ηλεκτρικής ενέργειας;**

Για το SO~x~:

- Στην Ελλάδα, βοηθά η αλκαλική σύνθεση των λιγνιτικών κοιτασμάτων (δεσμεύει το
  θείο S)
- Αποθέωση με χρήση του Ca(OH)2: Η μέθοδος απορροφά περίπου το 8% της ισχύος του
  σταθμού και παράγει γύψο (CaSO4) ως στερεό υποπροϊόν. Για το NOx:
- Χρήση ειδικών λέβητων χαμηλών θερμοκρασιών φλόγας (Low NOx)
- Έγχυση αέρα πάνω από την ζώνη καύσης ή ανακυκλοφορία καυσαερίων.
- Συστήματα απονιτρωσης: Δημιουργεί ουρία ως υποπροϊόν.

Για την ιπτάμενη τέφρα:

- Ηλεκτροστατικά φίλτρα: Η κατακράτηση φτάνει στο 99.5%.

Για το CO2:

- Υπεύθυνο για το φαινόμενο του θερμοκηπίου.
- Η ηλεκτροπαραγωγή συμβάλλει κατά περίπου το 37% στην παγκόσμια παραγωγή CO2.
- Δεν υπάρχει τεχνικά τρόπος μείωσής του.

Γενικά, πρέπει να καίμε λιγότερα καύσιμα. Αυτό μπορεί να γίνει με:

- Χρήση καυσίμου μεγαλύτερης θερμογόνου δύναμης.
- Επίτευξη καλύτερου συντελεστή απόδοσης στις εγκαταστάσεις ηλεκτροπαραγωγής.
- Ίσως το πιο σημαντικό: Εξοικονόμηση Ενέργειας.

Επιπλέον, συνίσταται η αντικατάσταση των ατμοστροβιλικών μονάδων παραγωγής
ηλεκτρικής ενέργειας από αεριοστροβιλικούς και μάλιστα με καύσιμο το φυσικό
αέριο (καθόλου SOx και τέφρα, λιγότερο NOx και CO2).

Άλλες μέθοδοι είναι η συμπαραγωγή ηλεκτρικής ενέργειας και θερμότητας (ΣΗΘ) και
χρήση μονάδων συνδυασμένου κύκλου.

### 2.Γ. Διανεμημένη Παραγωγή και ΑΠΕ

12\. **Ποιες χαρακτηρίζονται μονάδες διανεμημένης παραγωγής; Αναφέρετε 2
πλεονεκτήματα και 2 μειονεκτήματα από την χρήση μονάδων διανεμημένης παραγωγής.
(Φεβρουάριος 2015)**

Ως μονάδες διανεμημένης παραγωγής χαρακτηρίζονται εκείνες οι μονάδες που
εγκαθίστανται κοντά στην κατανάλωση και συνδέονται στο δίκτυο διανομής στα
αντίστοιχα επίπεδα τάσης (συνήθως Μέσης και Χαμηλής τάσης).

Πλεονεκτήματα χρήσης μονάδων διανεμημένης παραγωγής:

- Είναι μικρές, ευέλικτες και φιλικότερες προς το περιβάλλον σε σύγκριση με
  συμβατικούς σταθμούς παραγωγής ηλεκτρικής ενέργειας.
- Οι απώλειες μεταφοράς της ηλεκτρικής ενέργειας είναι μικρότερες, καθώς οι
  μονάδες αυτές βρίσκονται κοντά στην κατανάλωση. Μειονεκτήματα χρήσης μονάδων
  διανεμημένης παραγωγής:
- Λόγω διείσδυσης στα υφιστάμενα δίκτυα ηλεκτρικής ενέργειας έχουμε την εμφάνιση
  υπερτάσεων και προβλημάτων στον συντονισμό των μέσων προστασίας.
- Το κόστος αγοράς αυτών των μονάδων είναι προς το παρόν αρκετά υψηλό.

13\. **Γιατί οι υδροηλεκτρικοί σταθμοί παραγωγής ηλεκτρικής ενέργειας
χρησιμοποιούνται για την κάλυψη αιχμών του φορτίου και όχι για συνεχή
λειτουργία; Ένα μεγάλο πλεονέκτημα των υδροηλεκτρικών σταθμών (ΥΗΣ) είναι ότι η
ισχύς τους ρυθμίζεται σε χρόνους πολύ σύντομους από ότι σε έναν ΑΗΣ. Έχουμε,
γενικά, αρκετά γρήγορη εκκίνηση, για αυτό χρησιμοποιούνται σαν ρυθμιστικά
εργοστάσια για τη ρύθμιση της ροής της ισχύος στο δίκτυο, εκεί που απαιτούνται
μικρές χρονικές σταθερές ρύθμισης.**

Τα ΥΗΣ δεν χρησιμοποιούνται για συνεχή λειτουργία λόγω της μη σταθεροποιημένης
παροχής νερού (π.χ. αποξήρανση λιμνών ή μείωση της ροής των ποταμών), με
αποτέλεσμα να προκληθούν πιθανές αστάθειες στο δίκτυο.

14\. **Να αναφέρετε τρία βασικά πλεονεκτήματα των ανεμογεννητριών στην παραγωγή
ηλεκτρικής ενέργειας.**

- Δωρεά, ανεξάντλητη πηγή ενέργειας.
- Τεχνολογικά ώριμη, οικονομικά ανταγωνιστική και φιλική προς το περιβάλλον
  ενεργειακή επιλογή.
- Προστασία του περιβάλλοντος.
- Ενεργειακή ανεξαρτησία και ασφάλεια.
- Αποκέντρωση ενεργειακού συστήματος.
- Μείωση απώλειας μεταφορών.

15\. **Να αναφέρετε τα βασικά μειονεκτήματα των ανεμογεννητριών.**

- Προβλήματα θορύβου.
- Αισθητικά προβλήματα.
- Σχετικά μικρή τιμή παραγόμενης ισχύος ανά ανεμογεννήτρια.
- Συνεχώς μεταβαλλόμενη μη προβλέψιμη παραγωγή.
- Προβλήματα ομαλής λειτουργίας παράλληλα με το δίκτυο.
- Το κόστος συντήρησης των ανεμογεννητριών είναι αρκετά υψηλό, ενώ αναζητούνται
  περιοχές με μεγάλο αιολικό δυναμικό, οι οποίες όμως βρίσκονται σε ορεινές
  κορυφογραμμές, καθιστώντας δύσκολη την εγκατάσταση και συντήρησή τους.

16\. **Αναφέρετε ποια είναι κατά την γνώμη σας τα 2 βασικότερα μειονεκτήματα των
φωτοβολταϊκών συστημάτων.**

- Η απόδοση των φωτοβολταϊκών στοιχείων, οριζόμενη ως ο λόγος της παραγόμενης
  ηλεκτρικής ενέργειας προς την προσπίπτουσα ηλιακή ακτινοβολία σε συνθήκες
  πλήρης ηλιοφάνειας είναι γενικά χαμηλή.
- Η παραγωγή των φωτοβολταϊκών μονάδων εξαρτάται από το μέγεθος της ηλιακής
  ακρινοβολίας που προσπίπτει πάνω σε αυτές. Έτσι, η μέγιστη παραγωγή
  επιτυγχάνεται την ημέρα που έχει ηλιοφάνεια ενώ, το βράδυ η παραγωγή είναι
  μηδενική. Επομένως, έχουμε εμφάνιση ετεροχρονισμού μεταξύ παραγωγής και
  κατανάλωσης.
- Η σύνδεση των φωτοβολταϊκών στο δίκτυο οδηγεί σε ανύψωση τάσης.

17\. **Ποιες πηγές ενέργειας μπορούμε να χρησιμοποιήσουμε;**

- Χημική ενέργεια (καύσιμο)
- Ατομική ενέργεια
- Ηλιακή ακτινοβολία
- Κινητική ενέργεια (νερό, αέρας)
- Θερμική ενέργεια (Γεωθερμία)

18\. **Ποιες μεθόδους μπορούμε να χρησιμοποιήσουμε για την μετατροπή ενέργειας
σε ηλεκτρική;**

- Ηλεκτρομηχανική μετατροπή (μετατροπή κινητικής ενέργειας σε ηλεκτρική με χρήση
  ηλεκτρικών γεννητριών).
- Φωτοβολταϊκό φαινόμενο
- Ηλεκτροχημική μετατροπή (μπαταρίες, κυψέλες καυσίμου).

19\. **Αναφέρετε μερικές μεθόδους αποθήκευσης ηλεκτρικής ενέργειας.**

- Υδραντλητικοί Σταθμοί Παραγωγής Ηλεκτρικής Ενέργειας (ΣΠΗΕ)
- Αποθήκευση Ενέργειας μέσω συμπίεσης αέρα.
- Μπαταρίες
- Αποθήκευση θερμικής ενέργειας (πάγος, χαλίκι).
- Πυκνωτές (Ultracapacitors – εφαρμογή ισχύος και όχι ενέργειας).
- Υδρογόνο

## 3. Γεννήτριες στο Δίκτυο

20\. **Ποια είναι η αρχή λειτουργίας μιας γεννήτριας;**

- Δημιουργούμε μια σταθερή κυλινδική κατασκευή, με κατάλληλα διατεταγμένους
  αγωγούς (τυλίγματα), τα οποία δημιουργούν τρία διαφορετικά κυκλώματα
  (τριφασικό τύλιγμα): στάτης.
- Στο εσωτερικό του στάτη τοποθετούμε ένα κυλινδρικό άξονα που έχει την
  δυνατότητα περιστροφής (δρομέας). Στον δρομέα τοποθετούμε επίσης κατάλληλα
  διατεταγμένους αγωγούς που δημιουργούν ένα κύκλωμα (τύλιγμα).
- Τροφοδοτούμε το τύλιγμα του δρομέα με συνεχές ρεύμα, οπότε γύρω του
  αναπτύσσεται συνεχές μαγνητικό πεδίο.
- Χρησιμοποιούμε μια πηγή μηχανικής ενέργειας για να περιστρέψουμε τον δρομέα.
  Με τον τρόπο αυτόν δημιουργούμε γύρω του ένα περιστρεφόμενο μαγνητικό πεδίο.
- Το περιστρεφόμενο μαγνητικό πεδίο του δρομέα επάγει ένα τριφασικό σύστημα
  τάσεων στο τριφασικό τύλιγμα του στάτη.

21\. **Ποια είναι η αρχή λειτουργίας ενός κινητήρα;**

- Δημιουργούμε μια σταθερή κυλινδική κατασκευή, με κατάλληλα διατεταγμένους
  αγωγούς (τυλίγματα), τα οποία δημιουργούν τρία διαφορετικά κυκλώματα
  (τριφασικό τύλιγμα): στάτης.
- Στο εσωτερικό του στάτη τοποθετούμε ένα κυλινδρικό άξονα που έχει την
  δυνατότητα περιστροφής (δρομέας). Στον δρομέα τοποθετούμε επίσης κατάλληλα
  διατεταγμένους αγωγούς που δημιουργούν ένα κύκλωμα (τύλιγμα).
- Τροφοδοτούμε το τριφασικό τύλιγμα του στάτη με ένα τριφασικό σύστημα τάσεων.
  Με τον τρόπο αυτό δημιουργούμε στο εσωτερικό του ένα περιστρεφόμενο μαγνητικό
  πεδίο.
- Τροφοδοτούμε το τύλιγμα του δρομέα με συνεχές ρεύμα. Με αυτόν τον τρόπο
  δημιουργείται γύρω του συνεχές μαγνητικό πεδίο.
- Το συνεχές μαγνητικό πεδίο του δρομέα προσπαθεί συνεχώς να ευθυγραμμιστεί με
  το περιστρεφόμενο πεδίο.

22\. **Πως είναι κατασκευασμένος ο στάτης και πως ο δρομέας μιας σύγχρονης
τριφασικής στροβιλογεννήτριας μεγάλης ισχύος και γιατί;**

- Ο στάτης μιας μεγάλης ισχύος σύγχρονης στοβιλογεννήτριας φέρει τα τριφασικά
  τυλίγματα που συνδέονται με το δίκτυο και θα παροχετεύσουν την ηλεκτρική ισχύ
  σε αυτό. Το πεδίο του στάτη είναι εναλλασσόμενο, συνεπώς αυτός κατασκευάζεται
  από δυναμοελάσματα για ελάττωση των απωλειών δινορρευμάτων.
- Ο δρομέας μιας σύγχρονης στοβιλογεννήτριας μεγάλης ισχύος φέρει τύλιγμα
  συνεχούς ρεύματος. Το πεδίο του δρομέα, καθώς οφείλεται σε διέγερση συνεχούς
  ρεύματος, δεν μεταβάλλεται με τον χρόνο και συνεπώς, δεν υπάρχουν δινορρεύματα
  στον δρομέα. Ο δρομέας, λοιπόν, μπορεί να κατασκευασθεί και από συμπαγή
  χάλυβα. Αυτό είναι πρακτικά επιβεβλημένο στις περιπτώσεις των
  στοβιλογεννητριών, εξαιτίας των τεράστιων φυγόκεντρων δυνάμεων που
  αναπτύσσονται στον δρομέα λόγω της υψηλής ταχύτητας περιστροφής.

23\. **Σύγχρονη στροβιλογεννήτρια συνδεδεμένη στο δίκτυο δίνει ενεργό και άεργο
ισχύ. Η παροχή του ατμού στον στρόβιλο μειώνεται κατά 20%. Πως μεταβάλλονται:**

**a. Η ταχύτητα περιστροφής και**

**b. Η άεργος ισχύς στην έξοδο της γεννήτριας και γιατί;**

Η μείωση του ατμού κατά 20% συνεπάγεται μια ανάλογη μείωση της μηχανικής ροπής
του άξονα με συνέπεια την μείωση της γωνίας φόρτισης, λόγω της μηχανικής
επιβράδυνσης. Με την μείωση όμως, της γωνίας φόρτισης, η γεννήτρια δίνει,
σύμφωνα με την σχέση της ενεργού ισχύος, λιγότερη ισχύ στο δίκτυο. Αυτή η αρχική
επιβράδυνση της γεννήτριας μηδενίζεται προφανώς, όταν λόγω της μείωσης της
γωνίας φόρτισης, η ηλεκτρομαγνητική ροπή μικραίνει τόσο, ώστε η ροπή να γίνει
ίση με την ροπή του στροβίλου (θεωρούμε ότι η ροπή των τριβών είναι μηδενική).
Άρα, η ταχύτητα του στροβίλου άλλαξε και είναι πλέον σταθερή σε μια νέα στάθμη,
μικρότερη της προηγούμενης.

Η αλλαγή της γωνίας φόρτισης (θ) θα επηρεάσει μέσω της τιμής του cosθ, το
μέγεθος της άεργης ισχύος Q της γεννήτριας. Όμως, οι συνήθεις γωνίες φόρτισης θ
στις οποίες λειτουργούν στην πράξη οι σύγχρονες γεννήτριες είναι μικρότερες των
30 μοιρών και για τόσο μικρές γωνίες, το cosθ είναι πρακτικά αμετάβλητο. Έτσι,
δεν αναμένουμε μεταβολή στην άεργο ισχύ.

24\. **Τι θα συμβεί στην ταχύτητα περιστροφής μιας σύγχρονης στοβιλογεννήτριας
αν αυξηθεί σταδιακά κατά 50% η ροπή του άξονά της;**

Με την αύξηση της ροπής του άξονα, αυξάνεται η γωνία φόρτισης λόγω της μηχανικής
επιτάχυνσης. Με την αύξηση της γωνίας φόρτισης, η γεννήτρια δίνει, σύμφωνα με
την σχέση της ενεργού ισχύος, αυξημένη ισχύ στο δίκτυο.

Αυτή η αρχική επιτάχυνση της γεννήτριας μηδενίζεται προφανώς, όταν λόγω της
αύξησης της γωνίας φόρτισης, η ηλεκτρομαγνητική ροπή μεγαλώνει τόσο, ώστε να
γίνει ίση με την ροπή του στροβίλου (θεωρούμε ότι η ροπή των τριβών είναι
μηδενική). Άρα, η ταχύτητα του στροβίλου άλλαξε και πλέον είναι σταθερή σε μια
νέα στάθμη, μεγαλύτερη της προηγούμενης.

25\. **Σύγχρονη στροβιλογεννήτρια συνδεδεμένη στο δίκτυο δίνει ενεργό και άεργο
ισχύ. Η διέγερση της γεννήτριας αυξάνει κατά 20% χωρίς μεταβολή του ατμού στον
στρόβιλο. Πως θα μεταβληθούν:**

**(α) Η τάση των ακροδεκτών και**

**(β) Η ευστάθεια της γεννήτριας**

Εφόσον δεν υπάρχει μεταβολή του ατμού στον στρόβιλο, η ενεργός ισχύς της
γεννήτριας παραμένει σταθερή. Άρα, αύξηση της διέγερσης θα συνοδευτεί από
αντίστοιχη μείωση της γωνίας φόρτισης. Επιπλέον, η άεργη ισχύς θα αυξηθεί με
συνεπακόλουθο την αλλαγή του συντελεστή ισχύς φ της γεννήτριας. Οι μεταβολές
αυτές θα έχουν σαν αποτέλεσμα η τάση των ακροδεκτών να διατηρηθεί (σχεδόν)
σταθερή, κάτι το οποίο άλλωστε είναι επιθυμητό για την σταθερότητα των τάσεων
στο δίκτυο.

Η ευστάθεια της γεννήτριας καθορίζεται από τη μέγιστη ενεργή ισχύ που ορίζεται
ως:

$$ P_{max} = \frac{E \cdot V}{X_s} $$

Εφόσον, η Ε αυξάνει ενώ, τα άλλα μεγέθη παραμένουν σταθερά, η ευστάθεια του
συστήματος βελτιώνεται.

26\. **Στροβιλογεννήτρια συνδεδεμένη σε άπειρο ζυγό, δίνει ενεργό και άεργο
ισχύ. Τι θα αλλάξει στα χαρακτηριστικά της γεννήτριας αν αυξήσουμε μόνο την ισχύ
στο στρόβιλο; Η ισχύς αυτή μπορεί να αυξάνει συνεχώς ή υπάρχουν περιορισμοί;**

Το μέγεθος που θα αλλάζει αν αυξήσουμε την ισχύ θα είναι η γωνία φόρτισης θ. Η
άεργος ισχύς επηρεάζεται σύμφωνα με το cosθ, το οποίο παραμένει ουσιαστικά
αμετάβλητο για μικρές μεταβολές του θ. Έτσι, η άεργος ισχύς παραμένει σταθερή. Η
ενεργός ισχύς μπορεί να αυξάνει μέχρι ένα όριο, το:

$$ P_{max} = \frac{E_p \cdot U_p}{X_s}, \text{ για } \theta = 90 \degree $$

Πάνω από αυτή την τιμή έχουμε αστάθεια του συστήματος και αποσυγχρονισμό της
σύγχρονης γεννήτριας.

27\. **Ποιοι παράγοντες επηρεάζουν τα όρια λειτουργίας μιας σύγχρονης
γεννήτριας;**

Η συνθήκη ευστάθειας είναι θ<90°, ωστόσο δεν αφορά μεγάλες διαταραχές γύρω από
την κατάσταση ισορροπίας. Για να εξασφαλίσουμε τον συγχρονισμό της γεννήτριας σε
περιπτώσεις μεγάλων διαταραχών, όπως βραχυκυκλώματα και ξαφνικές αυξομειώσεις
μεγάλων φορτίων, θέλουμε στην πράξη θ<70°. Έτσι, το σύστημά μας θα είναι πάντα
ευσταθές.

Επιπλέον, πολλές φορές δημιουργούνται, αυξανόμενου του φορτίου, ταλαντώσεις στον
άξονα του ηλεκτροπαράγωγου ζεύγους, που περιορίζουν το όριο της ενεργής ισχύος
σε χαμηλότερες τιμές από αυτές που μπορεί να δώσει ο στρόβιλος.

Τέλος, τα υλικά υπερθερμαίνονται, κυρίως η μόνωση. Έτσι, είναι περιορισμένη τόσο
η διέγερση (Ε<Εmax) όσο και το ρεύμα του στάτη, δηλαδή η φαινόμενη ισχύς της
γεννήτριας (S<Smax).

28\. **Μια σύγχρονη στροβιλογεννήτρια είναι συνδεδεμένη στο δίκτυο που μπορεί να
θεωρηθεί άκαμπτο και δίνει ενεργή ισχύ P και άεργη ισχύ Q. Πως μπορεί να
μεταβληθεί η ενεργή και πως η άεργη ισχύς που δίνει η γεννήτρια στο δίκτυο;
Μπορεί η γεννήτρια αντί να δίνει στο δίκτυο να απορροφά από αυτό P ή Q;**

Η ενεργή ισχύς P που δίνει μια σύγχρονη στοβιλογεννήτρια στο δίκτυο μεταβάλλεται
μόνο με την μεταβολή της παροχής ατμού ή νερού στο στρόβιλο, ή με την μεταβολή
των θερμοδυναμικών χαρακτηριστικών του ατμού. Η άεργη ισχύς Q που δίνει η
γεννήτρια στο δίκτυο μεταβάλλεται αλλάζοντας την τάση διέγερσης (ή αντίστοιχα το
ρεύμα του δρομέα).

Κάθε ηλεκτρική μηχανή μπορεί να λειτουργήσει σαν γεννήτρια ή κινητήρας. Σε όλες
όμως τις γεννήτριες είναι εγκαταστημένες ειδικές διατάξεις προστασίας που
απαγορεύουν την αντίστροφη ροή ισχύος (από το δίκτυο προς τη γεννήτρια). Άρα,
μια γεννήτρια δεν μπορεί να απορροφήσει ενεργή ισχύ από το δίκτυο.

Ένα βασικό χαρακτηριστικό της σύγχρονης γεννήτριας είναι ότι μπορεί να
μεταβάλλεται η άεργη ισχύς με τη μεταβολή της διέγερσης. Έτσι, για μια σύγχρονη
γεννήτρια μπορεί να παράγει Q (υπερδιέγερση), να συμπεριφέρεται ωμικά ή να
καταναλώνει Q (υποδιέγερση) ανάλογα με τις απαιτήσεις του δικτύου. Οι παραπάνω
συνθήκες μπορούν να υλοποιηθούν ακόμα και όταν η γεννήτρια λειτουργεί χωρίς να
δίνει ενεργό ισχύ (P=0), τότε λειτουργεί ως ένας στρεφόμενος πυκνωτής.

29\. **Μια σύγχρονη τριφασική γεννήτρια είναι συνδεδεμένη με άκαμπτο δίκτυο
(άπειρος ζυγός) και παράγει ενεργή και άεργη ισχύ. Τι θα συμβεί στην γεννήτρια
αν αυξηθεί η διέγερση της; Τι συμβαίνει όταν ξαφνικά ανοίγει ο διακόπτης της
γεννήτριας και αυτή αποσυνδέεται από το δίκτυο;**

Αν σε μια τριφασική γεννήτρια αυξηθεί η διέγερση ενώ αυτή λειτουργεί συνδεδεμένη
με άπειρο ζυγό και δεν μεταβληθεί η ροπή στον άξονά της, τότε:

- Η ενεργή ισχύς παραμένει σταθερή.
- Από την σχέση:

    $$ P = \frac{E' U \sin{\theta'}}{X_S} $$

    Προκύπτει ότι καθώς $P = c \cdot t$ και η $Ε$ αυξάνει πρέπει: $
    \sin{\theta'} < \sin\theta \Rightarrow \theta' < \theta $

- Η ελάττωση της θ έχει σαν αποτέλεσμα την αύξηση της Q που παράγει η γεννήτρια,
  από την σχέση:


    $$ Q = \frac{E' U \cos{\theta'}}{X_S} - \frac{U^2}{X_S} $$

Αν ξαφνικά ανοίξει ο διακόπτης και η γεννήτρια αποσυνδεθεί από το δίκτυο, τότε:

- Η γεννήτρια παύει να δίνει P και Q στο δίκτυο.
- Η τάση των ακροδεκτών της U γίνεται ίση με την Ε.
- Καθώς το ρεύμα μηδενίζεται, μηδενίζεται και η ηλεκτρομαγνητική πέδηση. Καθώς
  όμως, η Pm στον άξονα παραμένει σταθερή – η γεννήτρια επιταχύνει.

30\. **Τι θα συμβεί κατά την εκκίνηση ενός επαγωγικού κινητήρα αν:**

**(α) Αντιστραφούν οι δύο από τις τρείς φάσεις στον αγωγό τροφοδοσίας;**

**(β) Τροφοδοτηθεί με φασική αντί για πολική τάση;**

- (α) Θα ξεκινήσει κανονικά αλλά περστρεφόμενος προς την αντίθετη φορά.
- (β) Θα ξεκινήσει με μικρότερη τάση από την ονομαστική. Έτσι, περιορίζεται
  αντίστοιχα το ρεύμα εκκίνησης και η ροπή εκκίνησης και μπορεί να υπάρχει
  πρόβλημα στην εκκίνηση περιστροφής του φορτίου.

## 4. Μετασχηματιστές στο Δίκτυο

31\. **Δίνεται ένας τριφασικός μετασχηματιστής διανομής με τα παρακάτω
χαρακτηριστικά: 20 kV/0.4 kV, 1500 kVA, Yd11, uk=10%. Τι συμβολίζει το καθένα
από αυτά τα χαρακτηριστικά; Μπορεί ο παραπάνω μετασχηματιστής να χρησιμοποιηθεί
στο δίκτυο διανομής της ΔΕΗ; Να αιτιολογηθεί η απάντηση.**

Είναι τα ονομαστικά στοιχεία του μετασχηματιστή:

- Ονομαστική φαινόμενη ισχύς: Sn = 1500 kVA
- Τάσεις: 20 kV/0.4 kV (Από ΥΤ σε ΧΤ)
- Συνδεσμολογία Yd11: Τα τυλίγματα του είναι συνδεδεμένα κατά αστέρα στην ΥΤ, σε
  τρίγωνο στην ΧΤ και τα διανύσματα τάσης της ΧΤ ακολουθούν αυτά της ΥΤ κατά
  11∙30 = 330 μοίρες.
- Ονομαστική τάση βραχυκύκλωσης: uk= 10% = 0.1 pu Ο παραπάνω μετασχηματιστής δεν
  θα μπορούσε να χρησιμοποιηθεί στη διανομή της ΔΕΗ, καθώς λόγω της
  συνδεσμολογίας τριγώνου στην ΧΤ, δεν διαθέτει ουδέτερο κόμβο στην ΧΤ.

32\. **Από ποια μεγέθη εξαρτάται το πλάτος της τάσης που επάγεται στο δευτερεύον
πηνίο ενός μετασχηματιστή;**

Το πλάτος της τάσης που επάγεται στο δευτερεύον πηνίο ενός μετασχηματιστή
εξαρτάται από:

- Το πλάτος της μαγνητικής ροής (το οποίο με την σειρά του εξαρτάται από το
  πλάτος της τάσης που εφαρμόζουμε στο πρωτεύον, και το πλήθος των σπειρών του
  πρωτεύοντος).
- Τη συχνότητα της μαγνητικής ροής (άρα τη συχνότητα της τάσης του πρωτεύοντος).
- Το πλήθος των σπειρών του δευτερεύοντος.

33\. **Πως μεταβάλλεται η μαγνητική ροή του πυρήνα ενός μετασχηματιστή με
αντίστοιχες μεταβολές της τάσης πρωτεύοντος και συχνότητας τροφοδοσίας;**

Σύμφωνα με τον τύπο:

$$ \Psi_h = \frac{\sqrt{2} \cdot U_1}{\omega \cdot w_1} = \frac{\sqrt{2} \cdot
U_2}{\omega \cdot w_2} $$

Φαίνεται ότι η μαγνητική ροή αυξάνεται με την αύξηση της τάσης και με την
ελάττωση της συχνότητας. ($w_1$, $w_2$ το πλήθος των σπειρών).

34\. **Να αναφέρετε τις απώλειες ενός μετασχηματιστή ισχύος. Όταν ο
μετασχηματιστής λειτουργεί εν κενώ, δηλαδή δεν μεταφέρει ισχύ, καταναλώνει
ενέργεια και γιατί;**

- Απώλειες Χαλκού:

    Οφείλονται στην ωμική αντίσταση των αγωγών που αποτελούν τα πηνία του
    μετασχηματιστή. Είναι ίσες με 𝐼2 ∙ 𝑅 και αντιστοιχούν σε θερμότητα στους
    αγωγούς αυτούς.

- Απώλειες Διαρροής:

    Οφείλονται στην μαγνητική ροή κάθε τυλίγματος που διαρρέει από τον πυρήνα
    στον αέρα και άρα δεν επιδρά στο άλλο τύλιγμα.

- Απώλειες Πυρήνα:

    - Απώλειες υστέρησης: Οφείλονται στην αναδιάταξη μαγνητικών τμημάτων του
      πυρήνα, που συμβαίνει σε κάθε ημιπερίοδο της τάσης εισόδου.

    - Απώλειες δινορρευμάτων: Οφείλονται στις τάσεις και τα ρεύματα που έχουν
      την μορφή στροβίλων, τα οποία επάγονται από την μαγνητική ροή και
      δημιουργούνται επειδή ο πυρήνας αποτελείται από σίδηρο, άρα είναι ο ίδιος
      ηλεκτρικά αγώγιμος. Στη λειτουργία εν κενώ το δευτερεύον τύλιγμα δε
      διαρρέεται από ρεύμα, άρα δε μεταφέρεται ενέργεια σε φορτίο. Όμως, λόγω
      της ύπαρξης όλων των παραπάνω απωλειών, καταναλώνεται ενέργεια στο
      πρωτεύον (κλάδος μαγνήτισης).

35\. **Σε έναν τριφασικό μετασχηματιστή ισχύος είναι δυνατόν οι τάσεις στην
Υψηλή Τάση να είναι συμφασικές με τις αντίστοιχες στη Χαμηλή Τάση; Ποιος είναι ο
τύπος του μετασχηματιστή στην περίπτωση αυτή; Είναι δυνατόν να έχουν το ίδιο
μέτρο;**

Οι τάσεις στην ΥΤ και ΧΤ μπορεί να είναι συμφασικές αν k=0. Αυτό συμβαίνει μόνο
όταν ο μετασχηματιστής έχει την ίδια συνδεσμολογία τυλιγμάτων και στην ΥΤ και
στην ΧΤ (π.χ. Yy0, Dd0). Είναι επίσης, δυνατό να έχουν τα ίδια μέτρα τάσεων.
Τότε, θα πρέπει:

$$ \lambda \cdot \frac{w_1}{w_2} = 1 $$

Το οποίο σημαίνει ότι έχουμε:

1. Ίδια συνδεσμολογία και στις δύο πλευρές, $\lambda = 1$, και
2. Ίδιο πλήθος τυλιγμάτων, $w_1 = w_2$. Ένας τέτοιος μετασχηματιστής (αν και
σπάνιος) χρησιμοποιείται ως μετασχηματιστής για την γαλβανική απόζευξη των 2
πλευρών.

36\. **Ποιες είναι οι συνδεσμολογίες τυλιγμάτων τριφασικών μετασχηματιστών
ισχύος;**

- Συνδεσμολογία αστέρα (Υ στην ΥΤ, y στην ΧΤ)
- Συνδεσμολογία τριγώνου (D στην ΥΤ, d στην ΧΤ)
- Συνδεσμολογία ζικ-ζακ ή τεθλασμένου αστέρα (Z στην YT, z στην ΧΤ)

37\. **Περιγράψτε τον τρόπο με τον οποίο το ρεύμα του πρωτεύοντος ενός
μετασχηματιστή ισχύος δύο τυλιγμάτων μεταβάλλεται ανάλογα με τις αντίστοιχες
μεταβολές του ρεύματος στο δευτερεύον του μετασχηματιστή.**

Η συνολική ΜΕΔ του πυρήνα είναι αυτή που δημιουργεί τη μαγνητική ροή σε αυτόν,
και η μαγνητική ροή εξαρτάται μόνο από το πλάτος και τη συχνότητα της τάσης του
πρωτεύοντος, καθώς και από τον αριθμό των σπειρών του πρωτεύοντος.

Επομένως, οι αλλαγές του φορτίου δεν είναι δυνατό να επηρεάσουν τη μαγνητική ροή
του πυρήνα. Αυτή θα είναι σταθερή και ίση με τη μαγνητική ροή, οπότε το ίδιο θα
ισχύει για κάθε χρονική στιγμή και για τη συνολική ΜΕΔ του πυρήνα:

$$ ME\Delta = N_1 \cdot i_1 - N_2 \cdot i_2 = ME\Delta_{αρχική} \cong 0 $$

$$ N_1 \cdot i_1 = N_2 \cdot i_2 $$

Αυτός είναι και ο τρόπος με τον οποίο παρακολουθεί το πρωτεύον τις μεταβολές στο
φορτίου του δευτερεύοντος. Αν αυξηθεί το $i_2$, τότε θα αυξηθεί αντίστοιχα και
το $i_1$.

## 5. Γραμμές Μεταφοράς Ηλεκτρικής Ενέργειας

38\. **Ποιες είναι οι λειτουργίες των υποσταθμών σε ένα σύστημα μεταφοράς
ηλεκτρικής ενέργειας;**

Οι λειτουργίες των υποσταθμών είναι:

- Μετασχηματισμός (υποβιβασμός) τάσεων – Μέσω μετασχηματιστών ισχύος
- Διακοπτικό υλικό – Οι ζυγοί, διακόπτες ισχύος, αποζεύκτες
- Επίβλεψη και έλεγχος λειτουργίας – ΜΣ μετρήσεων, όργανα ελέγχου, επικοινωνίες
- Προστασία

39\. **Τι είναι η κορώνα και πως ελαττώνεται;** Η κορώνα είναι η ηλεκτρική
διάσπαση του αέρα περί τον αγωγό. Η ένταση του ρεύματος Κορώνα ελαττώνεται αν
αυξήσουμε τη διάμετρο του αγωγού ή τοποθετήσουμε ανά φάση δύο ή περισσότερους
αγωγούς παράλληλα, καθώς πολλοί αγωγοί ανά φάση παρουσιάζουν μικρότερη πεδιακή
ένταση (kV/m) από ότι ένας αγωγός ανά φάση.

40\. **Τι είναι οι διακόπτες ισχύος;**

Οι διακόπτες ισχύος (Circuit-Breaker) μπορούν να διακόψουν τα κυκλώματα υπό
οποιεσδήποτε συνθήκες, π.χ. σε βραχυκυκλώματα και κατά την διάρκεια της σύνδεσης
των κυκλωμάτων υπό φορτίο. Όταν βρίσκεται σε ανοικτή κατάσταση, θεωρούνται ότι
δεν μονώνουν πλήρως. Το ρόλο των διακοπτών ισχύος μπορούν να τον αναλάβουν
ασφάλειες ισχύος υψηλής τάσης.

Οι διακόπτες ισχύος πρέπει να είναι σε θέση να σβήσουν το τόξο που δημιουργείται
μεταξύ των επαφών τους, όταν ανοίγουν ένα κύκλωμα. Αποτελούνται από τις επαφές,
μια σταθερή και μια κινούμενη, τους ακροδέκτες, τον θάλαμο σβέσης, το περίβλημα
(για εξωτερικό χώρο) και τον μηχανισμό κίνησης. Οι διακόπτες μετά το άνοιγμα
τους πρέπει να αποκτήσουν τις μονωτικές τους ικανότητες για να αντέξουν τις
επιβαλλόμενες τάσεις.

41\. **Τι είναι οι αποζεύκτες;**

Οι αποζεύκτες (isolators) χρησιμοποιούνται για να απομονώσουν μια γραμμή, αφού
διακόψει το κύκλωμα ο διακόπτης ισχύος. Οι αποζεύκτες δεν είναι σε θέση να
διακόψουν ή να κλείσουν ένα κύκλωμα υπό τάση. Αυτοί τοποθετούνται σε κάθε πλευρά
του διακόπτη ισχύος, που τροφοδοτείται με τάση. Ανάλογα, αν έρχεται η τάση
τροφοδοσίας μονόπλευρα ή αμφίπλευρα, μπορεί να έχουμε διακόπτη ισχύος με ένα ή
δύο αποζεύκτες.

42\. **Τι είναι οι αγωγοί τύπου ACSR;**

Οι αγωγοί τύπου ACSR είναι η πιο συνηθισμένη μορφή αγωγών για εναέριες Γραμμές
Μεταφοράς. Αποτελούνται από χάλυβα (7 σύρματα στο εσωτερικό του) καθώς προσδίδει
μηχανική αντοχή ενώ, το αλουμίνιο (2 στρώματα, 24 αγωγοί) μεταφέρει το ρεύμα.
Ορίζεται και ως ACSR 240/40.

43\. **Τι ξέρετε για τις δέσμες αγωγών ΓΜ;**

Στα δίκτυα υψηλών τάσεων χρησιμοποιούνται δέσμες αγωγών (bundles) καθώς έχουμε:

- Μείωση του φαινομένου corona και
- Αύξηση της μεταφορικής ικανότητας

Οι δέσμες μπορεί να έχουν 2,3,4 και σπάνια περισσότερους αγωγούς σε συμμετρική
διάταξη. Οι αγωγοί διατηρούν το σχήμα της δέσμης με κατάλληλα στηρίγματα
(spacers).

44\. **Ποιος είναι ο ρόλος των μονωτήρων στις εναέριες γραμμές μεταφοράς
ηλεκτρικής ενέργειας. Από τι υλικό κατασκευάζονται κυρίως και ποιο είναι το
συνηθέστερο πρόβλημά τους;**

Οι μονωτήρες είναι διατάξεις που χρησιμοποιούνται για την απομόνωση των
ηλεκτροφόρων στοιχείων μιας ηλεκτρικής εγκατάστασης από τα μη ηλεκτροφόρα
στοιχεία. Το υλικό τους είναι ή πορσελάνη ή γυαλί. Σε σπάνιες περιπτώσεις
χρησιμοποιούνται για τους μονωτήρες άλλα υλικά όπως καουτσούκ σιλικόνης και
τεφλόν, κυρίως γιατί προσφέρουν μικρό βάρος. Οι μονωτήρες συνήθως ρυπαίνονται
λόγω των καιρικών συνθηκών, ιδιαίτερα σε περιοχές όπου υπάρχουν αμμοθύελες ή
βαριές επικαθήσεις αλάτων. Όταν στην επιφάνεια των μονωτηρών συσσωρευτεί ρύπος
(όπως σκόνη, άλας κτλ.) αποκτάει ηλεκτρική αγωγιμότητα. Γι’ αυτό χρειάζονται
συντήρηση ή αντικατάσταση δίσκων σ’ αυτές τις περιπτώσεις.

45\. **Ποιος είναι ο ρόλος των αγωγών προστασίας σε μια εναέρια ΓΜ υψηλής τάσης;
Από τι υλικό κατασκευάζονται συνήθως, που τοποθετούνται στον πυλώνα και με πόσο
μεγάλους μονωτήρες;**

Ένας πύργος φέρει, εκτός των αγωγών των τριών φάσεων, και έναν ή δύο αγωγούς
προστασίας. Επιδιώκεται, αν γίνει εκκένωση κεραυνών, αυτή να γίνει μέσω του
αγωγού προστασίας και όχι μέσω των φάσεων.

Ο αγωγός προστασίας είναι ατσάλινος, διατομής 35…90 mm2, αλλά μπορεί να είναι
και τύπου ACSR (Aluminum Conductor Steel Reinforced). Ένας αγωγός τεταμένος
οριζόντια δημιουργεί ένα πεδίο προστασίας για άλλους αγωγούς που οδεύουν
παράλληλα κάτω από αυτόν, για αυτό και οι αγωγοί προστασίας τοποθετούνται στην
κορυφή των πυλώνων.

Οι αγωγοί προστασίας δεν συνδέονται μέσω μονωτήρων με τους πυλώνες, αφού είναι
γειωμένοι ούτως ή άλλως.

46\. **Από τι εξαρτάται το ύψος των πυλώνων μιας εναέριας γραμμής μεταφοράς
ηλεκτρικής ενέργειας; Ποιες είναι εμπειρικά οι αποστάσεις ασφαλείας και από τι
εξαρτώνται;**

Οι πύργοι πρέπει να εξασφαλίζουν ορισμένες αποστάσεις από την γη ή κοιτάσματα ή
άλλες εγκαταστάσεις. Αυτές καθορίζονται για λόγους ασφαλείας δια νόμου στους
κανονισμούς διάφορων κρατών. Οι ελάχιστες αποστάσεις αγωγών από το έδαφος είναι
6 ή 7.75m στα 15kV ή 150kV αντίστοιχα. Οι αποστάσεις αυτές μπορεί να ανέλθουν σε
10-12m εφόσον αυτό κρίνεται απαραίτητο π.χ. διέλευση μεγάλων μηχανημάτων κάτω
από την γραμμή.

47\. **Για ποιους λόγους είναι δύσκολη η σύνδεση με εναέρια γραμμή μεταφοράς
ηλεκτρικής ενέργειας δύο σημείων που έχουν μεγάλη οριζόντια απόσταση. Πόση
πιστεύετε ότι είναι η οριακή οριζόντια απόσταση ανάμεσα σε δύο διαδοχικούς
πυλώνες για χρήση εναέριων ΓΜ σύμφωνα με όσα ξέρετε και ποια είναι η ασφαλής
απόσταση από πυλώνες υψηλές τάσης;**

Η σύνδεση με εναέρια γραμμή μεταφοράς ηλεκτρικής ενέργειας δύο σημείων που έχουν
μεγάλη οριζόντια απόσταση είναι δύσκολη καθώς το καλώδιο δεν θα είναι σε
οριζόντια θέση αλλά θα βυθίζεται προς το έδαφος (θέλουμε μεγάλη απόσταση μεταξύ
εδάφους- γραμμής). Το ύψος των πυλώνων είναι ανάλογη του ανοίγματος. Συνήθως για
ύψος πυλώνων 25-45m θέλουμε ανοίγματα των 150-500m. Άρα, για την διάσχιση
ποταμιών και θαλάσσιων διαύλων δύσκολα χρησιμοποιούνται εναέριες γραμμές
μεταφοράς.

Η απόσταση ασφαλείας μεταξύ των πυλώνων εμπειρικά είναι 1m ανά 150kV. Η ελληνική
νομοθεσία ορίζει ότι η ελάχιστη απόσταση κατοικιών πρέπει να είναι 20m για τις
γραμμές μεταφοράς υψηλής τάσης 60kV ή 150kV και 15m για τις γραμμές μεταφοράς
των 400kV.

48\. **Για ποιους λόγους είναι περιορισμένη η χρήση υπογείων καλωδίων υψηλής
τάσης για την μεταφορά της ηλεκτρικής ενέργειας;**

- Υπάρχει μεγάλη πιθανότητα να συμβαίνουν σε τακτά χρονικά διαστήματα έργα,
  οπότε μπορεί να συμβεί κάποιο λάθος και να χαλάσουν τα καλώδια με αποτέλεσμα
  είτε να γίνουν ατυχήματα, είτε να γίνει μεγάλη διακοπή ρεύματος στη γραμμή
  κάτι το οποίο είναι χρονοβόρο και δαπανηρό.
- Η δημιουργία μεγάλης τιμής χωρητικότητας μεταξύ του υπογείου καλωδίου και της
  γης, κάτι το οποίο δεν συμβαίνει στην περίπτωση των εναέριων γραμμών
  μεταφοράς, λόγω μεγάλης απόστασης του καλωδίου από τη γη. Έτσι, έχουμε αύξηση
  του χωρητικού ρεύματος και άρα μεγαλύτερες απώλειες.
- Λόγω υγρασίας που μπορεί να υπάρχει στο έδαφος, μπορεί να έχουμε διαβρώσεις
  στο καλώδιο και απώλειες στην ισχύ. Έτσι, μπορεί να δημιουργηθεί ισχυρό
  μαγνητικό πεδίο καθώς και τάσης στην επιφάνεια του εδάφους.
- Τέλος, για να μπορέσουν τα καλώδια να είναι υπό του εδάφους θα πρέπει να έχουν
  την κατάλληλη μόνωση, κάτι το οποίο είναι εξαιρετικά ακριβό.

49\. **Ποια είναι τα πλεονεκτήματα και τα μειονεκτήματα χρήσης DC ρεύματος για
μεταφορά ενέργειας;**

Πλεονεκτήματα:

1. Εμφανίζουν μεγάλη αποδοτικότητα στη μεταφορά ρεύματος μέσω υπογείων καλωδίων,
όπου μεγάλη χωρητικότητα προκαλεί και αυξημένες απώλειες σε AC γραμμές
μεταφοράς.
2. Για δεδομένη μεταφορά ηλεκτρικής ενέργειας απαιτείται μικρότερος αριθμός
καλωδίων και πυλώνων, έχοντας σαφέστερα οικονομικό όφελος.
3. Η δυνατότητα μεταφοράς μεγάλων ποσοτήτων ενέργειας για μεγάλες αποστάσεις με
χαμηλότερες απώλειες, σε σχέση με τις γραμμές εναλλασσόμενου ρεύματος.
4. Ασφάλεια, το συνεχές ρεύμα είναι πιο ασφαλές από το εναλλασσόμενο.

Μειονεκτήματα:

1. Οι απαιτούμενοι διακόπτες ισχύος έχουν απαιτήσεις και τα συστήματα μετατροπών
υψηλό κόστος.
2. Οι σύγχρονες γεννήτριες δεν λειτουργούν με το συνεχές ρεύμα. Υπάρχουν DC
κινητήρες ωστόσο, είναι πολύ πιο περίπλοκοι στην λειτουργία.
3. Η γείωση μιας γραμμής μεταφοράς συνεχούς ρεύματος αποτελεί μια δύσκολη και
πολύπλοκη διαδικασία, καθώς θα πρέπει να εξασφαλιστεί μόνιμη και αξιόπιστη επαφή
με την γη.
4. Η μετατροπή του DC σε AC είναι αρκετά πολύπλοκη διαδικασία, ενώ η αντίθετη
διαδικασία είναι πολύ πιο απλή.

50\. **Μια γραμμή μεταφοράς συνδέει δύο υποσταθμούς S και R μεταφέροντας
ηλεκτρική ισχύ από το S προς το R. Σε τι οφείλεται η πτώση τάσης κατά μήκος της
γραμμής; Μπορεί να έχει αρνητική τιμή και πότε συμβαίνει αυτό; Να αναφέρετε δύο
τρόπους ελέγχου της πτώσης τάσης στην ΓΜ. (Φεβρουάριος 2016)**

Η πτώση τάσης κατά μήκος της γραμμής οφείλεται στις αντιστάσεις και τα
επαγωγικά/ χωρητικά φορτία που εμφανίζονται στους αγωγούς λόγω των υλικών
κατασκευής τους. Η πτώση τάσης είναι ανάλογη του άεργου φορτίου που μεταφέρεται
και συνεπώς, μπορεί να έχει αρνητική τιμή (ανύψωση τάσης) για χωρητικά φορτία
QR<0.

Για τον έλεγχο της πτώσης τάσης, μπορεί να γίνει ρύθμιση της τάσης του
καταναλωτή κι αυτό συμβαίνει με δύο ενέργειες:

1. Αλλάζοντας τον λόγο μετασχηματισμού (συνήθως ±12%) στους μετασχηματιστές με
διακόπτες αλλαγής τάσης υπό φορτίο (On Load Tap Changer – διακόπτες Jansen) ή με
ρυθμιστές τάσης (Voltage Regulators).
2. Αλλάζοντας την μεταφερόμενη άεργο ισχύ στη γραμμή, μέσω μεταβολής των
χαρακτηριστικών του φορτίου, προσθέτοντας τοπικά άεργα φορτία (συνήθως
χωρητικά). Η διαδικασία αυτή είναι γνωστή σαν αντιστάθμιση ή βελτίωση του cosф.

51\. **Τι σημαίνει τεχνικά το “μοντέλο κοντής γραμμές μεταφοράς”; Μπορεί το
μοντέλο αυτό να χρησιμοποιηθεί για τη μοντελοποίηση κάθε είδους εναέριας γραμμής
μεταφοράς ηλεκτρικής ενέργειας ή και υπόγειων καλωδίων ισχύος; Να αιτιολογηθούν
οι απαντήσεις. (Φεβρουάριος 2016)**

Κοντή είναι μια γραμμή όπου μπορεί να γίνει παραδοχή ότι το ρεύμα στην αρχή S
της γραμμής είναι ίσο με το ρεύμα του φορτίου στο τέρμα R, δηλαδή τα χωρητικά
ρεύματα είναι αμελητέα ($ UC \omega \ll I \cdot R $) και οι χωρητικότητες προς
τη γη αμελούνται. Το μοντέλο αυτό προσομοιώνει ικανοποιητικά εναέριες ΓΜ με
μήκος μέχρι 80km. Ωστόσο, σε εναέριες γραμμές μεταφοράς με μεγαλύτερα μήκη αυτό
το μοντέλο δεν είναι αρκετά ακριβές, επειδή πρέπει να ληφθούν υπόψη τα χωρητικά
ρεύματα που οφείλονται στις εγκάρσιες χωρητικότητες. Το ίδιο ισχύει και για τα
καλώδια, τα οποία εμφανίζουν μεγάλα χωρητικά ρεύματα ακόμα και σε μικρά μήκη.
Συνεπώς, το μοντέλο της κοντής γραμμής δεν μπορεί να προσομοιώσει ικανοποιητικά
εναέριες γραμμές με μεγάλα μήκη και υπόγεια καλώδια.

52\. **Στο άκρο R μιας κοντής γραμμής μεταφοράς με αμελητέα ωμική αντίσταση
συνδέεται ένας καταναλωτής που έχει πάρει άδεια από τη Ρυθμιστική Αρχή Ενέργειας
να παράγει ηλεκτρική ενέργεια και να την διοχετεύει στο δίκτυο. Καθώς η ροή της
ενεργού ισχύος γίνεται από το άκρο R προς το άκρο S, τα μέτρα της τάσης στα δύο
άκρα είναι ίδια. Ο καταναλωτής στο άκρο R τότε παράγει, καταναλώνει άεργη ισχύ ή
έχει ωμικό χαρακτήρα; (Σεπτέμβριος 2016)**

Για ΓΜ με αμελητέα ωμική αντίσταση ισχύει ότι:

$$ Q_R = \frac{V_R \cdot V_S}{X} \cdot \cos{\theta} - \frac{V_R^2}{X} $$

Αφού η ροή ενεργού ισχύος γίνεται από το άκρο R στο άκρο S, η τάση $V_R$
προηγείται της τάσης $V_S$, και συνεπώς η γωνία θ δεν είναι μηδενική, άρα το
cosθ είναι μικρότερο της μονάδας. Άρα, παρόλο που τα μέτρα των VR και VS είναι
ίσα, η τιμή του $Q_R$ θα είναι αρνητική και συνεπώς ο καταναλωτής στο άκρο R
είναι χωρητικός και παράγει άεργο ισχύ.

53\. **Πως ελέγχεται η φορά ροής και η ποσότητα της μεταφερόμενης ηλεκτρικής
ισχύος σε μια τριφασική γραμμή μεταφοράς ηλεκτρικής ενέργειας που συνδέει δύο
υποσταθμούς των 150 kV;**

Εφόσον $ | \bar{V_S} | = | \bar{V_R} | $, η φορά και το ποσό της ισχύος
ελέγχεται από την γωνία θ ανάμεσα στα διανύσματα $ | \bar{V_S} | $ και $ |
\bar{V_R} | $ . Η γωνία αυτή ρυθμίζεται με την P στα άκρα της γραμμής. Η στροφή
είναι μικρή ($ \theta < 10 \degree $). Η μεταβολή της τάσης προκαλείται από την
μεταφερόμενη άεργη ισχύ $Q$.

## 6. Άεργος Ισχύς και Αντιστάθμιση

54\. **Καταναλωτής παράγει Q. Είναι σκόπιμο να χρησιμοποιηθεί αντιστάθμιση και
γιατί; Από τι μπορεί να αποτελείται ένα σύστημα αντιστάθμισης για μια τέτοια
περίπτωση;**

Η παραγωγή/κατανάλωση Q από καταναλωτές δεν είναι επιθυμητή από την ΔΕΗ καθώς
αυξάνει το ρεύμα που ρέει στη γη, άρα και τις αντίστοιχες απώλειες. Για την
αντιστάθμιση πρέπει να χρησιμοποιηθεί πηνίο L ή στρεφόμενος πυκνωτής C υπό
διέγερση.

55\. **Ποιες πληροφορίες μας δίνει για ένα ηλεκτρικό φορτίο ο συντελεστής
ισχύος; Σε ένα επαγωγικό φορτίο το ρεύμα έπεται ή προηγείται της τάσης; Τι
πρόβλημα παρουσιάζει όταν έχουμε μικρό συντελεστή ισχύος;**

Ο συντελεστής ισχύος συμβολίζει τον βαθμό εκμετάλλευσης της φαινόμενης ισχύος
ενός συστήματος, δηλαδή το ποσοστό της ενεργούς ισχύος ενός καταναλωτή σε σχέση
με τη φαινόμενη. Σε ένα επαγωγικό φορτίο το ρεύμα έπεται της τάσης. Όταν έχουμε
μικρό συντελεστή ισχύος έχουμε αυξημένες απώλειες στις γραμμές μεταφοράς και
πιθανώς μεγάλη πτώση τάσης ή και προβλήματα αστάθειας.

56\. **Πως ορίζεται η πτώση τάσης και οι απώλειες ισχύος σε μια τριφασική γραμμή
μεταφοράς ηλεκτρικής ενέργειας; Πότε οι απώλειες σε μια γραμμή μεταφοράς
γίνονται ελάχιστες; (Φεβρουάριος 2015)**

Ως πτώση τάσης ορίζεται η διαφορά των μέτρων των τάσεων στα άκρα της γραμμής
μεταφοράς, ανηγμένη στην τάση του άκρου στο οποίο συνδέεται ο καταναλωτής. Οι
απώλειες ισχύος ισούται με $ 3I^2 R $, όπου $Ι$ το ρεύμα της γραμμής και $R$
είναι η αντίσταση της γραμμής ανά φάση. Οι απώλειες γίνονται ελάχιστες όταν στο
άκρο R συνδέεται καταναλωτής με μοναδιαίο συντελεστή ισχύος, δηλαδή $ Q_R = 0 $.

57\. **Ποια είναι τα μέσα αντιστάθμισης της άεργης ισχύος και ποια είναι τα
πλεονεκτήματα και τα μειονεκτήματα τους;**

- Η πρώτη μέθοδος είναι με συστοιχίες πυκνωτών ή πηνίων. Είναι η πιο συνηθισμένη
  και οικονομική μορφή, συνδέονται τοπικά στα φορτία με στόχο την διόρθωση του
  cosφ κοντά στο 1 και ελευθερώνουν στρεφόμενη εφεδρεία στις γεννήτριες του
  συστήματος. Όμως, η παραγωγή άεργου ισχύος είναι ανάλογη του τετραγώνου της
  τάσης, συνεπώς όταν η τάση ελαττώνεται, οι πυκνωτές δίνουν λιγότερη άεργη ισχύ
  (την στιγμή που θέλουμε το μέγιστο) και επηρεάζουν την ευστάθεια του
  συστήματος.
- Η δεύτερη μέθοδος είναι με στρεφόμενους πυκνωτές. Πρόκειται για σύγχρονες
  μηχανές που λειτουργούν σαν γεννήτριες είτε σαν κινητήρες ρύθμισης της
  διέγερσης. Η δυνατότητα ρύθμισης της άεργου και η παραγόμενη άεργος ισχύς δεν
  εξαρτάται από την τάση του δικτύου. Όμως, έχουν μεγάλο κόστος και πρέπει να
  υπάρχει κάποια σύγχρονη μηχανή για να λειτουργήσουν.
- Η τελευταία μέθοδος είναι με πυκνωτές σε σειρά. Οι πυκνωτές μπορούν να
  συνδεθούν σε σειρά με την γραμμή βελτιώνοντας τα ηλεκτρικά χαρακτηριστικά της
  γραμμής και η παραγόμενη άεργος ισχύς δεν εξαρτάται από την τάση του δικτύου.
  Όμως, λειτουργούν σε χαμηλή τάση και είναι ευάλωτοι σε βραχυκύκλωμα στους
  καταναλωτές.

58\. **Σε μια κοντή γραμμή μεταφοράς SR η ενεργός ισχύς μεταφέρεται από το άκρο
S στο άκρο R. Το φορτίο στο άκρο R αποτελείται από έναν επαγωγικό κινητήρα και
πυκνωτές αντιστάθμισης που καλύπτουν τις ανάγκες του κινητήρα σε άεργη ισχύ. Το
δίκτυο στο άκρο S παράγει, καταναλώνει άεργη ισχύ ή τίποτα από τα δύο και γιατί;
(Σεπτέμβριος 2016)**

Δεδομένου ότι οι πυκνωτές αντιστάθμισης καλύπτουν τις ανάγκες του κινητήρα σε
άεργη ισχύ, δεν υπάρχει μεταφορά άεργου ισχύος στην ΓΜ από το άκρο S προς το
άκρο R. Ωστόσο, καθώς η κοντή γραμμή μεταφοράς είναι επαγωγική έχει απαιτήσεις
σε άεργο ισχύ οι οποίες καλύπτονται από το άκρο S (αφού από εκεί γίνεται η
μεταφορά ενεργού ισχύος). Συνεπώς, το δίκτυο στο άκρο S παράγει άεργο ισχύ.

59\. **Μια τριφασική ΓΜ S-R συνδέει έναν υποσταθμό ενός παραγώγου S με ένα
κέντρο κατανάλωσης R. Η τάση στα δύο άκρα της γραμμής είναι 440kV. Στην
κατάσταση αυτή μπορεί η ΓΜ να μεταφέρει ενεργή ισχύ; Υπάρχουν απώλειες ισχύος
πάνω στην γραμμή; Πότε αυτές γίνονται ελάχιστες; Να αιτιολογηθεί η απάντησή
σας.**

Η γραμμή μεταφοράς αυτή μπορεί να μεταφέρει ενεργό ισχύ αρκεί να υπάρχει διαφορά
φάσης μεταξύ των τάσεων $V_R$ και $V_S$. Υπάρχουν απώλειες ισχύος πάνω στην
γραμμή, καθώς υπάρχει ωμικό φορτίο πάνω στην γραμμή και είναι ίσες σύμφωνα με
τον τύπο ως $3I^2R$. Οι απώλειες θα γίνουν ελάχιστες όταν το ρεύμα της γραμμής
θα γίνει ελάχιστο. Σύμφωνα με τον τύπο της ισχύος $ P = VI\cos\phi$ αυτό θα
συμβεί για την μέγιστη τιμή του συνημίτονου, δηλαδή 1, το άθροισμα της άεργου
των φορτίων και του μέσου αντιστάθμισης να είναι μηδέν.

60\. **Γιατί χρησιμοποιούμε το επίπεδο της μέσης τιμής τάσης (20kV) στα δίκτυα
διανομής ηλεκτρικής ενέργειας; Γιατί δεν χρησιμοποιούμε την ίδια τάση και στα
συστήματα μεταφοράς της ηλεκτρικής ενέργειας σε μεγάλες αποστάσεις;**

Στα δίκτυα μεταφοράς για μεγάλες αποστάσεις η τάση ανυψώνεται στα εργοστάσια
παραγωγής στην υπερύψηλη τάση των $400kV$, διότι κατά την μεταφορά της ισχύος
στο δίκτυο προκαλείται πτώση τάσης λόγω της αντίστασης και αντίδρασης των
γραμμών. Η πτώση τάσης όμως, σε μεγάλες αποστάσεις είναι σημαντική, για αυτό
τοποθετούνται σε συγκεκριμένες αποστάσεις στο δίκτυο κουτιά καταναλωτών για
προσφορά άεργου ισχύος και επαναφοράς της τάσης πάλι στα $400kV$. Εάν η τάση
ήταν μικρότερη (π.χ. $20kV$) λόγω των μεγάλων αποστάσεων θα χρειαζόμασταν να
τοποθετήσουμε πυκνωτές πολύ συχνότερα σε σχέση με τα 400kV, αφού θα έπεφτε
συνέχεια η τάση. Επιπλέον, δεν μας συμφέρει από οικονομικής απόψεως και να
υπάρχει θέμα με την προσβασιμότητα των γραμμών, καθώς υπάρχει το ενδεχόμενο οι
γραμμές να βρίσκονται σε δυσπρόσιτες περιοχές. Η τάση υποβιβάζεται στα 20kV,
γιατί υπάρχουν και οι καταναλωτές μέσης τάσης (π.χ. μεγάλα κτήρια) λόγω
αυξημένης ζήτησης σε ρεύμα. Επιπλέον, καθώς βρισκόμαστε σε αστικό κλοιό τίθεται
και θέμα ασφάλειας στη μεταφορά της ισχύος, οπότε πρέπει να διατηρούμε σχετικά
χαμηλό το ρεύμα της γραμμής μεταφοράς.

61\. **Έστω μια γραμμή μεταφοράς ηλεκτρικής ενέργειας S-R. Στο άκρο R υπάρχει
φορτίο Α και η τάση του R είναι μικρότερη από την τάση στο άκρο S. Στο άκρο
τοποθετείται φορτίο Β, με αποτέλεσμα η τάση του να γίνεται ίση με αυτή στο S. Να
περιγραφούν τα χαρακτηριστικά των δύο φορτίων. Υπάρχει ροή ισχύος;**

Για την κοντή γραμμή έχουμε $\theta < 10 \degree$. Εφόσον θεωρούμε ότι δεν
έχουμε ωμικές απώλειες, άρα το φορτίο Ζ θα έχει φάση 90°. Στο άκρο R, που έχουμε
το φορτίο Α ισχύει $ | \bar{V_R} | < | \bar{V_S} | $, άρα το $I \cdot Z$  έχει
φάση μικρότερη των 90°, συνεπώς το Ι έχει αρνητική φάση, άρα το φορτίο Α θα
είναι επαγωγικό. Με την τοποθέτηση του φορτίου B, θα έχουμε $ | \bar{V_R} | = |
\bar{V_S} | $, άρα η φάση $I \cdot Z > 90 \degree$ και καθώς το φορτίο $Z$ θα
έχει φάση 90°, το ρεύμα $I$ θα έχει αρνητική φάση, άρα το φορτίο $B$ θα είναι
χωρητικό.

Όσον αφορά την ροή ισχύος, στην πρώτη περίπτωση η ενεργός ισχύς θα ρέει από το S
στο R και η άεργος ισχύς το ίδιο. Στην δεύτερη περίπτωση η ενεργός ισχύς ρέει
και πάλι από το S στο R και η άεργος ισχύς θα ρέει αντίθετα.

## 7. Προστασία από ηλεκτροπληξία

62\. **Ποια είναι τα κριτήρια σχεδιασμού μιας ηλεκτρικής εγκατάστασης;**

Μια ηλεκτρική εγκατάσταση σχεδιάζεται με κριτήρια:

- Την ασφάλεια των ατόμων
- Την ασφάλεια των συσκευών
- Την αξιοπιστία
- Την καλή λειτουργικότητα και επεκτασιμότητα
- Την υπάρχουσα τεχνολογία
- Την οικονομική λειτουργία και το λογικό κόστος κατασκευής.

63\. Ποιοι οι κίνδυνοι των ηλεκτρικών εγκαταστάσεων; • Ηλεκτροπληξία • Πυρκαγιά
από βραχυκύκλωμα ή από συσκευές υψηλής θερμοκρασίας • Έκρηξη λόγω σπινθήρων •
Ηλεκτροχημική διάβρωση, κυρίως στο συνεχές ρεύμα.

64\. **Πως μπορεί να επέλθει ηλεκτροπληξία;**

Ηλεκτροπληξία μπορεί να προκληθεί από την άμεση ή έμμεση επαφή του ανθρώπου με
ένα κύκλωμα. Άμεση επαφή είναι η περίπτωση που ακουμπά κάποιος ένα ηλεκτροφόρο
αγωγό (φάση). Κατά την άμεση επαφή ο άνθρωπος ακουμπά σε μεταλλικά μέρη κάποιας
συσκευής, στα οποία εμφανίζονται ηλεκτρικές τάσεις συνήθως λόγω καταστροφής
μονώσεων. Καθώς ο ουδέτερος του Μ/Σ διανομής είναι γαλβανικά συνδεδεμένος με την
γη, αρκεί η επαφή μόνο με έναν ηλεκτροφόρο αγωγό για να κλείσει το κύκλωμα και
να βρεθεί ο άνθρωπος υπό τάση.

65\. **Ποια είναι τα εφαρμοζόμενα μέτρα κατά της ηλεκτροπληξίας;**

1. Μέτρα αποφυγής της τάσης

    Τα μέτρα αυτά στοχεύουν στην αποφυγή ανάπτυξης τάσης επαφής, δηλαδή στην
    πρόληψη της επαφής και είναι:
    
    - Ισχυρή μόνωση
    - Φράγματα ή περιβλήματα
    - Εμπόδια
    - Χωροθέτηση σε απρόσιτη θέση
    - Χρήση μη αγώγιμου δαπέδου
    - Χρήση ισοδύναμων συνδέσεων
    - Κατάργηση της γείωσης του ουδετέρου (γαλβανικά απομονωμένα συστήματα)

2. **Χρήση πολύ χαμηλών τάσεων**

    Το κατώφλι επικινδυνότητας των τάσεων για τον άνθρωπο είναι για το μεν
    εναλλασσόμενο ρεύμα τα 50V και για το συνεχές ρεύμα τα 120V με 10% κυμάτωση
    το πολύ. Συνεπώς, εάν μια εγκατάσταση λειτουργεί με τάσεις χαμηλότερες από
    αυτές, τότε διασφαλίζεται ικανοποιητική προστασία κατά της ηλεκτροπληξίας.
    Οι τιμές αυτές των τάσεων πρέπει να εξασφαλίζονται και σε ανώμαλες
    λειτουργικές καταστάσεις (π.χ. σφάλματα).

3. **Ταχεία αποσύζευξη επικίνδυνων τάσεων**

    Στην περίπτωση που τα παραπάνω μέτρα δεν μπορούν να διασφαλιστούν σε κάθε
    σημείο της εγκατάστασης, επιβάλλεται η εφαρμογή μέτρων προστασίας που να
    προκαλούν την απόζευξη τμημάτων της εγκατάστασης σε περίπτωση σφάλματος τόσο
    σε ουδετερωμένα δίκτυα όσο και σε μη γειωμένα δίκτυα. Η αποσύζευξη
    επιταχύνεται με τις συνήθεις συσκευές με τις συνήθεις συσκευές προστασίας,
    όπως ασφάλειες τήξεως και μικροαυτόματοι, αλλά και με ειδικές συσκευές, όπως
    οι διακόπτες διαφορικού ρεύματος (ΔΔΡ) ή αλλιώς διακόπτες διαφυγής έντασης
    (ΔΔΕ).

66\. **Ποια είναι τα πλεονεκτήματα των διακοπτών διαφυγής έντασης ως προς τις
ασφάλειες τήξης σαν μέσο προστασίας; Παρέχουν προστασία από ηλεκτροπληξία σε
όλες τις περιπτώσεις;**

Τα πλεονεκτήματα των ΔΔΡ είναι ο πολύ μικρότερος χρόνος διακοπής του κυκλώματος
σε περίπτωση διαρροής ρεύματος ως προς τη γη και η ενεργοποίηση τους για πολύ
μικρότερα ρεύματα διαρροής. Ωστόσο, δεν προστατεύουν όταν ο άνθρωπος πιάνει
ταυτόχρονα την φάση και τον ουδέτερο.

67\. **Ποιες είναι οι πιο πιθανές μορφές του δικτύου διανομής στην ΧΤ; Για
ποιους λόγους γειώνεται ο ουδέτερος κόμβος του μετασχηματιστή διανομής στη ΧΤ;
Μπορεί να λειτουργήσει ένα δίκτυο διανομής με αγείωτο ουδέτερο και τι προβλήματα
μπορούν να υπάρξουν; Να αιτιολογηθούν οι απαντήσεις.**

Τα δίκτυα διανομής χαρακτηρίζονται με γράμματα. Το πρώτο γράμμα δείχνει το τι
συμβαίνει με το ουδέτερο σημείο του ΜΣ διανομής, το δεύτερο δείχνει τι συμβαίνει
με τα 4 εκτεθειμένα αγώγιμα μέρη των συσκευών. Πρόσθετα γράμματα δίνουν
πληροφορίες για τυχόν ιδιαιτερότητες της εγκατάστασης. Έτσι, λοιπόν, έχουμε:

- **Δίκτυο TN-S:** Δίκτυο με γείωση ουδετέρου (Τ) και ιδιαίτερο αγωγό προστασίας
  που συνδέεται με τον ουδέτερο της εγκατάστασης (Ν). Ο αγωγός προστασίας που
  ονομάζεται PЕ, είναι ξεχωριστό σύρμα από τον ουδέτερο (S). Ονομάζεται και
  ουδετερογειωμένο δίκτυο και είναι το πιο συνηθισμένο δίκτυο σε οικιακούς και
  βιομηχανικούς καταναλωτές.
- **Δίκτυο ΤΝ-C:** Αποτελεί παραλλαγή του προηγούμενου δικτύου με γειωμένο
  ουδέτερο, όπως όμως, ο ουδέτερος αγωγός ταυτίζεται με τον αγωγό προστασίας PE
  (C). Συναντάται σε εγκαταστάσεις υψηλής ισχύος.
- **Δίκτυο TN-C-S:** Δίκτυο όπου ο ουδέτερος είναι γειωμένος (Τ) και σε τμήματα
  του δικτύου είναι κοινός με τον αγωγό προστασίας (C), αλλά υπάρχουν και
  τμήματα όπου ο αγωγός προστασίας και ο ουδέτερος δεν ταυτίζονται (S).
  Συναντάται σε βιομηχανίες.
- **Δίκτυο ΤΤ:** Δίκτυο όπου ο ουδέτερος του μετασχηματιστή (Τ) και τα μεταλλικά
  μέρη των συσκευών είναι απευθείας συνδεδεμένα με την γη (άμεσα γειωμένα) με μη
  συνδεδεμένες, ανεξάρτητες γειώσεις (Τ). Υπάρχουν και δίκτυα ΤΤ με τρείς φάσεις
  και χωρίς ουδέτερο.
- **Δίκτυο ΙΤ:** Δίκτυο όπου ο ουδέτερος του μετασχηματιστή δεν γειώνεται (Ι).
  Τα μεταλλικά μέρη των συσκευών είναι γειωμένα (Τ). Συναντάται σε ειδικές
  εγκαταστάσεις όπου η προστασία από ηλεκτροπληξία πρέπει να είναι ιδιαίτερα
  αυξημένη και η τροφοδότηση αδιάλειπτη.

Ο βασικός τεχνικός λόγος που ο ουδέτερος κόμβος του μετασχηματιστή διανομής στην
ΧΤ γειώνεται είναι η ανίχνευση σφαλμάτων φάσεων προς τη γη. Αν όμως το δίκτυο
είναι γειωμένο, η επαφή αγωγού φάσης με την γη, προκαλεί βραχυκύκλωμα. Το μεγάλο
ρεύμα που ρέει από το σημείο του σφάλματος, ενεργοποιεί άμεσα τα κατάλληλα μέσα
προστασίας τα οποία εντοπίζουν και απομονώνουν το σφάλμα.

Σε εκτεταμένα, όμως, δίκτυα, η μέθοδος ΙΤ δεν μπορεί να εφαρμοστεί καθώς,
εξαιτίας εξασθενημένων μονώσεων καλωδίων, ή περισσότερων του ενός ταυτόχρονων
σφαλμάτων, ή ακόμα και των χωρητικοτήτων των αγωγών φάσης ως προς την γη, μπορεί
να αποκατασταθεί σύνδεση μεταξύ ουδετέρου ή ρευματοφόρων αγωγών και γης και να
αναπτυχθούν επικίνδυνες τάσεις επαφής.

68\. **Ποια η διαφορά ανάμεσα στην ουδετέρωση με αγωγό προστασίας και την άμεση
γείωση και γιατί επιβάλλεται από την ΔΕΗ η εφαρμογή ουδετέρωσης σαν μέθοδος
προστασίας;**

- Με αγωγό προστασίας: Τα μεταλλικά μέρη των συσκευών συνδέονται με ειδικό αγωγό
  προστασίας ο οποίος στο μετρητή της εγκατάστασης ενώνεται με τον ουδέτερο Ν
  και γειώνεται.
- Με άμεση γείωση: Τα μεταλλικά μέρη των συσκευών συνδέονται απευθείας στο
  σύστημα γείωσης και έχουμε διαφορά στη σύνδεση.

Απαγορεύεται η εφαρμογή και των δύο στο ίδιο δίκτυο διότι δεν μπορούμε να
παρέχουμε ικανοποιητική ασφάλεια για όλες τις συσκευές ταυτόχρονα.

Για την αποτελεσματική λειτουργία της άμεσης γείωσης απαιτούνται πολύ μικρές
τιμές αντίστασης γείωσης (<2 Ω). Σε πολυώροφα κτήρια χρησιμοποιούνται ως
συστήματα γείωσης το υδραυλικό δίκτυο. Με την σταδιακή αντικατάσταση των
μεταλλικών σωλήνων από πλαστικούς, η συνθήκη χαμηλής αντίστασης γείωσης δεν
εξασφαλίζεται. Έτσι, η ΔΕΗ επιβάλλει σαν αποκλειστική μέθοδο προστασίας την
ουδετέρωση. Ο ουδέτερος των ηλεκτρικών εγκαταστάσεων σε κάθε περίπτωση είναι
γειωμένος κατάλληλα από την ΔΕΗ με αντίσταση γείωσης. Η άμεση γείωση επιτρέπεται
μόνο μαζί με την χρήση ΔΔΡ.

Όρια πτώσης τάσης: Για μεταφορά: ±10% - Για διανομή: ±5%

69\. **Μπορεί να λειτουργήσει μια ηλεκτρολογική εγκατάσταση χαμηλής τάσης ένα
δεν συνδεθεί ο ουδέτερος του μετασχηματιστή 20/0.4 kV με την γη; Επιτρέπεται από
τους ισχύοντες κανονισμούς η κατασκευή τέτοιου είδους εγκαταστάσεων και υπό
ποιες προϋποθέσεις;**

Μια ηλεκτρολογική εγκατάσταση ΧΤ μπορεί να λειτουργήσει χωρίς την σύνδεση
ουδετέρου και πρόκειται για μια εγκατάσταση ΙΤ που προβλέπεται από τους
κανονισμούς. Απαραίτητη προϋπόθεση είναι η γείωση των μεταλλικών μερών των
συσκευών και η επιτάχυνση της κατάστασης του ουδετέρου ώστε να αποφευχθεί τυχόν
σύνδεση με την γη. Ένας ειδικός παρατηρητής ανιχνεύει σφάλματα και δίνει
οπτικοακουστική σήμανση.

70\. **Να αναφερθεί μια χαρακτηριστική περίπτωση στην οποία ο διακόπτης
διαφορικού ρεύματος (ΔΔΡ) δεν παρέχει προστασία σε δίκτυο ΤΝ. Θα
χρησιμοποιούσατε έναν πιο ευαίσθητο ΔΔΡ ώστε να προστατεύει σε όλες τις
περιπτώσεις;**

Ο ΔΔΡ λειτουργεί σαν αμπερόμετρο που μετρά το ρεύμα που “φεύγει” από μια
εγκατάσταση και “διαρρέει” προς την γη. Εάν αυτό υπερβεί μια τιμή, συνήθως 30mA,
διακόπτει το κύκλωμα σε όλους τους πόλους, φάσεις και ουδέτερο, σε χρόνο
μικρότερο από 0.2s. Ο άνθρωπος μπορεί να μην προστατευτεί από τον ΔΔΕ, όταν
ακουμπήσει ταυτόχρονα την φάση και τον ουδέτερο. Τότε, το μεγαλύτερο μέρος του
ρεύματος θα περάσει από αυτόν, οπότε υπάρχει πιθανότητα το ρεύμα διαφυγής που
περνάει από τα πόδια του προς τη γη να μην είναι αρκετά μεγάλο ώστε να
λειτουργήσει ο διακόπτης.

Η χρήση ενός πιο ευαίσθητου ΔΔΡ δεν θα είχε νήμα σε αυτήν την περίπτωση καθώς, η
αύξηση της ευαισθησίας του θα έκανε τον ΔΔΡ να ενεργοποιείται και σε περίπτωση
ροής ρευμάτων που προκαλούν οι χωρητικότητες των καλωδίων προς τη γη.

71\. **Ποιο ρεύμα είναι πιο ακίνδυνο, το AC ή το DC;**

Το DC ρεύμα είναι πιο ακίνδυνο από ότι το εναλλασσόμενο ρεύμα καθώς, το κατώφλι
επικινδυνότητας των τάσεων για τον άνθρωπο είναι για το μεν εναλλασσόμενο ρεύμα
τα 50V και για το συνεχές ρεύμα τα 120V, με κυμάτωση 10% το πολύ.

72\. **Ποια είναι η επίδραση της συχνότητας στην επικινδυνότητα του ρεύματος;**

Η περιοχή συχνότητας γύρω στα 50Hz είναι η πιο επικίνδυνη. Στο συνεχές και σε
υψηλότερες συχνότητες, η δράση του ρεύματος είναι η πιο ακίνδυνη.
